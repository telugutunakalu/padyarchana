{
  "shatakam_title_telugu": "కుక్కుటేశ శతకము",
  "author_telugu": "కూచిమంచి తిమ్మకవి",
  "year": null,
  "poems": [
    {
      "id": 1,
      "lines_telugu": [
        "శ్రీకరధవళాంగ, శ్రితజనావనసంగ,",
        "కరనివిష్టకురంగ, పురవిభంగ,",
        "తరణిచంద్రరథాంగ, ధరణీతలశతాంగ,",
        "విదళితానంగ, గోవృషతురంగ,",
        "వలయీకృతభుజంగ, విలసితఖట్వాంగ,",
        "ధృతనభోగంగ, వార్నిధినిషంగ,",
        "మునిమనోంబుజభృంగ, ఘనసమరాభంగ,",
        "అతిదయాపాంగ, పుణ్యాంతరంగ,",
        "శైలజానుంగ, నీకొక శతక మిపుడు",
        "కూర్చి యర్పింతుఁ గైకొమ్ము, కోర్కె లిమ్ము,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 2,
      "lines_telugu": [
        "కొక్కుఁ జొక్కువయాళి జక్కి నెక్కెడి వేల్పు",
        "మినుసికయెకిమీని యనుఁగుఁబట్టి",
        "మేల్కడాని పసిండిమేని జేజేమిన్న",
        "యిద్దఱుతల్లుల ముద్దుఁగొడుకు",
        "గుజ్జుదేవర వ్రేలుబొజ్జ మేటిమగండు",
        "మొలకపూవుల పూజ నలరు వలఁతి,",
        "చిలువజన్నిదముల చెలువుండు సికను లేఁ-",
        "దొగవిందుతునె పూను సొగసుకాఁడు",
        "నను గజాననుఁ డెపుడు నిన్ బొగడు కృతులఁ",
        "జిరకృపాస్ఫూర్తి సంపూర్తి సేయుచుండు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 3,
      "lines_telugu": [
        "గురుతరకౌండిన్యగోత్ర పవిత్రుండ",
        "గంగనమంత్రిశేఖరుని సుతుఁడ",
        "కూచిమంచన్వయాకూపార చంద్రుండ",
        "వితతతావకకృపావీక్షణాప్త-",
        "సత్కలితామహాసామ్రాజ్యభార ధౌ-",
        "రేయుండ బుధజనప్రియ సచివుఁడ",
        "ఘన దెందులూరి లింగన గురూత్తమదత్త",
        "సారశైవాచార సంగ్రహుఁడను",
        "తిమ్మకవిచంద్రుఁడను నేను దివిరి నీకు",
        "శతక మర్పింతుఁ గైకొమ్ము సంతసమున,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 4,
      "lines_telugu": [
        "కౌశిక కౌండిన్య కపిల కశ్యప కణ్వ",
        "కౌత్స కాత్యాయన కలశజులును",
        "జహ్ను జరత్కార జాబాలి జమదగ్ని",
        "జలజభవాత్మజ జైమినులును",
        "మందపాల మతంగ మౌసల మౌద్గల్య",
        "మాండవ్య మైత్రేయ మంకణులును",
        "వల్మీకభవ వత్స వాలఖిల్య వశిష్ఠ",
        "వరతంతు వామదేవ ప్రముఖులును",
        "నిక్కముగ నిన్ను వర్ణింపనేర రనఁగ",
        "నెంతవారింక నరులు ని న్నెఱిఁగి పొగడ,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 5,
      "lines_telugu": [
        "దండ ముద్దండదోర్దండకోదండవి-",
        "ఖండిత చండవేదండ, నీకు!",
        "జోహారు హారామరాహారనీహార-",
        "గోహర గోహీరదేహ, నీకు!",
        "నతి శతక్రతుముఖాదితిసుతాతతకృత-",
        "స్తుతికృతామితహిత కుతుక, నీకు!",
        "జేజే పరాజితోగ్రాజివిరాజిత-",
        "వ్యాజనిరీజసమాజ, నీకు!",
        "వందన ముదార దారుకావనమునీంద్ర-",
        "సుందరీబృందమానసానంద, నీకు!",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 6,
      "lines_telugu": [
        "తపననందన భటోద్దండ చండభుజంగ",
        "మేఘభీషణ విహంగోత్తమంబు",
        "బహుజన్మసంచిత బ్రహ్మహత్యాముఖో-",
        "గ్రౌఘకాలాభ్ర ఝంఝూనిలంబు",
        "భూతవేతాళప్రభూత వాతజ్వరా-",
        "ద్యామయారణ్య దావానలంబు",
        "ఘోరదారిద్ర్యవికారభారోదగ్ర-",
        "వారణానీక కంఠీరవంబు-",
        "నైన వంచాక్షరిని భక్తి యతిశయిల్లఁ",
        "దవిలి జపియించు వారెపో ధన్యతములు",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 7,
      "lines_telugu": [
        "అమర మస్తకకిరీటాంచిత మనోవిభా-",
        "నీరాజితాంఘ్రిపంకేరుహునకు",
        "శైలకన్యాఘనస్తనవిలిప్తమృగీమ-",
        "దాంకిత విపుల బాహాంతరునకు",
        "గగనతరంగిణీకల్లోలమాలికా-",
        "శోభిత పటు జటాజూటునకును,",
        "మరుదీశనీలోపమానమానిత మహా-",
        "కాకోలరుగ్జాల కంధరునకు",
        "నీకు నతులు సమర్పించి నిష్ఠతోడఁ",
        "గొల్చువారలె శమనుని గెల్చువారు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 8,
      "lines_telugu": [
        "అభవు నక్షయు నాద్యు నవ్యక్తు నవ్యయు",
        "ననఘు ననంతు నాద్యంతరహితు",
        "నప్రమేయు నజేయు నకలంకు నసమాను",
        "నానందమయు నాఢ్యు నాత్మరూపు",
        "నచలు ననామయు నఖిలేశు నద్వయు",
        "నార్తరక్షాచణు ననఘహృదయు",
        "నమలాత్ము నజుగురు ననవద్యు నభయదు",
        "నసహాయు నతిపుణ్యు నగ్రగణ్యు",
        "నహరహంబును నిను భక్తి నాత్మఁ దలఁచు",
        "పుణ్యమతులకుఁ గడు సులభుఁడవు నీవు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 9,
      "lines_telugu": [
        "సర్వసర్వంసహాస్థలి శతాంగము గాఁగ",
        "రవిసుధాకరులు చక్రములు గాగ",
        "వాణీవిలాసినీవరుఁడు సారథి గాఁగఁ",
        "బ్రామిన్కుగములు బాబాలు గాగ",
        "రత్నసానుధరాధరము కార్ముకము గాగ",
        "నాగాధినాథుండు నారి గాగ",
        "పంకజాతాక్షుండు కంకపత్రము గాఁగ",
        "బర్హిర్ముఖులు వీరభటులు గాఁగఁ",
        "గూర్చి బారులు దీర్చి చిట్టార్చి పేర్చి",
        "యోర్చి పురదానవులఁ దెగటార్చితీవు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 10,
      "lines_telugu": [
        "రక్షించితివి కదా రవిసూను బడఁదన్ని",
        "చిరకృపామయబుద్ధి శ్వేతకేతు",
        "భక్షించితివి కదా బ్రహ్మాండనివహకో-",
        "లాహలభయద హాలాహలంబు",
        "శిక్షించితివి కదా శితఖడ్గధారాంచ-",
        "లమున దక్షాంధకప్రముఖ ఖలుల",
        "వీక్షించితివి కదా వితతఫాలానల-",
        "జ్వాలచే మరుని భస్మంబు గాఁగ",
        "నిగ్రహానుగ్రహప్రౌఢి నీకె కాక",
        "కలదె తక్కిన చిఱుత వేల్పులకు నెల్ల,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 11,
      "lines_telugu": [
        "పలుకుఁగ్రొన్ననఁబోఁడి కులుకు వీణియ మీట",
        "వేయుఁగన్నులవేల్పు వేణువూదఁ",
        "గలుములతొగకంటి చెలఁగి గానము సేయ",
        "నలువ కైతాళ మింపలర వ్రేయ",
        "మధుదైత్యమథనుండు మద్దెల వాయింప",
        "సకలపారిషదు లెచ్చరికసేయ",
        "నందిభృంగీశు లందంద సందడి దీర్ప",
        "మొనసి దేవతలెల్ల మ్రొక్కి కొలువ",
        "సంతసము మీఱఁ గేరి సాయంతనమునఁ",
        "దాండవం బాడు నీ హొయల్ దలఁప వశమె",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 12,
      "lines_telugu": [
        "అబ్జగర్భునకు లోకానీకనిర్మాణ-",
        "చాతుర్య మేరీతి సంభవించె",
        "జలజాక్షునకు నిశాచరశిక్షణోపాయ-",
        "పాటవం బేలీల నాటుకొనియె",
        "పురుహూతునకు దివ్యభోగభాగ్యాస్పద-",
        "స్వర్లోకపదవి యేసరణి వచ్చె",
        "దిననాథునకు జగజ్జనలోచనదురాప-",
        "ఘనవిభాస్ఫూర్తి యేకరణి నొదవె",
        "నహహ తావక పదసరోజార్చనావి-",
        "ధానమునఁ గాదె కలిగె ననూనమహిమ,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 13,
      "lines_telugu": [
        "ధననాయకుడు నితాంతము బ్రియమిత్రుండు",
        "సిరులపైదలిగేస్తుఁ డరిదితూపు",
        "కలధౌతశైలంబు కాఁపురంబు బిడారు",
        "కాంచనాహార్యంబు కార్ముకంబు",
        "రత్నాధివాసంబు రహి మించు తరకసం-",
        "బల సర్వమంగళ యనుఁగురాణి",
        "పంటలపువుఁబోఁడి బాళి మీఱిన తేరు",
        "కళలీను రాజు కీల్గంటిపువ్వు",
        "గాఁగ నణిమాది భూతులు గల్గు నీకుఁ",
        "పునుకలెత్తంగ నేరీతిఁ బొసఁగెనయ్య,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 14,
      "lines_telugu": [
        "చెలిమి నోగిర యిడ్డ చిరితొండబత్తుని",
        "కొడుకుఁ జంపించుట దుడుకు గాదె",
        "పరకాంత యని మది నరయక భల్లాణు",
        "నిల్లాలి గోరుట యెగ్గు గాదె",
        "మాలని యెంగిలిమాంసంబు రోయక",
        "తవిలి మెసంగుట తప్పు గాదె",
        "మొనసి యాడుది పంపు పనులకై కినియక",
        "కుంటెనల్ తిరుగుట కొఱఁత గాదె",
        "శివశివా! నీవె యిటువలెఁ జేయునప్పు",
        "డవని నరులకు నింకేమి యడ్డు కలుగు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 15,
      "lines_telugu": [
        "దశశతాబ్దముల నిన్ దవిలి పూజించిన",
        "మెచ్చి చక్రికిఁ జక్రమిచ్చినావు",
        "తరలక నిను గూర్చి తప్పమొనర్చిన క్రీడి",
        "కెసఁగఁ బాశుపతాస్త్ర మొసఁగినావు",
        "మిత్తి చేఁ బడి నిన్ను హత్తి బత్తిఁ దలంచు",
        "మునిపుత్రుఁ జేపట్టి మనిచినావు",
        "కాలకూటాగ్నిచేఁ గ్రాఁగి కుయ్యిడుచున్న",
        "దివిజుల యాపదన్ తీర్చినావు",
        "బళిర జగముల నీవంటి భక్తిసులభుఁ",
        "డైన దైవంబు గలఁడె లోనరసి చూడ,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 16,
      "lines_telugu": [
        "పుఱియలు పునుకలు నెఱియఁ బేర్లుగ వైచి",
        "కుత్తుక గరళంబు కుదురు కొలిపి",
        "కడఁగి పెన్బాముల తొడపులుగాఁ బెట్టి",
        "పచ్చియేనుఁగుతోలు పైని గప్పి",
        "నెమ్మేన శవభస్మ మిమ్ముమీఱ నలంది",
        "బికిరంబు చలికూడు ప్రేమఁ దినుచు",
        "భూతపిశాచముల్ ప్రీతిఁ గొల్వగఁ బ్రేత-",
        "భూములయందు నబ్బురము మీఱ",
        "మెలఁగుచుండియు భువనమంగళవిలాస-",
        "లీలఁ జెలగుదువంట మేల్ బళీ యయారె!",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 17,
      "lines_telugu": [
        "జంభాహితుని భుజాస్తంభనం బొనరించి",
        "విష్ణుని చక్రంబు విఱిచి పుచ్చి",
        "బ్రహ్మదేవునిఁ బటాపంచలుగాఁ గొట్టి",
        "భగుని కన్నులు నేలఁబడఁగఁ దిగిచి",
        "పూషార్కు దంతముల్ పొడిపొడిగాఁ దన్ని",
        "సోముని నరకాల భూమిఁ జమరి",
        "దక్షుని తలఁ గొట్టి తవిలి వేల్పులనెల్లఁ",
        "దఱిమి వేఁటాడిన తావకీన",
        "వీరభద్రావతార విహారలీలఁ",
        "దలఁచినప్పుడె యాపదల్ తలఁగు నౌర",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీति"
    },
    {
      "id": 18,
      "lines_telugu": [
        "బాపని కొక స్వయంపాకాన కియలేక",
        "చుట్టాలకును గూడు పెట్టలేక",
        "పిడికెఁడు బిచ్చ మెన్నఁడు నొసంగగ లేక",
        "కడుపార నన్నంబు గుడువలేక",
        "పైమీఁద నొకగట్టిబట్ట గప్పఁగలేక",
        "నదనునఁ గాసైన వదలలేక",
        "కడుగైనఁ దవుడైన విడిచివెట్టఁగలేక",
        "మాడైన మక్కైన మానలేక",
        "ఖలుఁడు విత్తంబు గూర్చినఁ గట్టి కొట్టి",
        "పట్టి పుథించి నృపు లరి బలిమిఁ గొంద్రు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 19,
      "lines_telugu": [
        "జారచోరులకు గంజాయికల్లులకును",
        "దొత్తుల కగ్గికి దొమ్మరులకు",
        "కుంటెనకత్తెలకును వెలయాండ్రకు",
        "నల్లమందునకు భూవల్లభునకు",
        "తప్పుదండుగలకు దబ్బరగాండ్లకు",
        "నంజుటికిని గోడిపుంజులకును",
        "మందులవాండ్రకు మాలదాసర్లకు",
        "నాటపాటలవాండ్ర కౌను గాని",
        "సుకవిజనదేవతాగృహసూరివరుల",
        "జేరదింతయుఁ దులువ కూర్చిన ధనంబు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 20,
      "lines_telugu": [
        "విధవాకుచంబుల విధమున ససి చెడ్డ",
        "పాడింట నిడిన దీపంబు కరణి,",
        "గాననాంతరమునఁ గాయు వెన్నెల రీతి",
        "షండున కబ్బిన చాన పోల్కిఁ",
        "గ్రోఁతి చే నొదవిన కొబ్బరికాయ య-",
        "ట్లంబుధిం బడిన తోయంబు మాడ్కి",
        "ముసిడిఁ బండిన ఫలమ్ముల చందమున దుష్ట-",
        "ఫణిశిరంబున వెల్గు మణి విధమున",
        "ధరణిఁ బరమనికృష్టుని దండనున్న",
        "ధనము వృథయగు నేరికిఁ బనికిరాక,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 21,
      "lines_telugu": [
        "వేదశాస్త్రపురాణవిద్య లక్కఱగావు",
        "పరిహాసవిద్యలు పనికివచ్చు",
        "గద్యపద్యవిచిత్రకవితలు కొఱగావు",
        "గొల్లసుద్దుల కతల్ పెల్లుమీఱు",
        "దేవతాభాషల తీరు లేమియుఁ గావు",
        "పారసీకోక్తులు ప్రణుతి కెక్కు",
        "శైవవైష్ణవమతాచారంబు లొప్పవు",
        "పాషండమతములు బాళి నలరు",
        "నౌర యిక్కలికాల మహత్త్వమెంతొ",
        "వింతయై తోఁచుఁ గద ధరాభ్యంతరమున,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 22,
      "lines_telugu": [
        "కాపుకవీశ్వరుల్ కంచఱయోగులు",
        "సాతానివైష్ణవుల్ సాలెభటులు",
        "కోమటిదాతలు కొంటెభాగోతులు",
        "మాలవెజ్జులు బోయమావటీలు",
        "గొల్లపౌరాణికుల్ పల్లెదైవజ్ఞులు",
        "బానిసవేశ్యలు జైనబాఁప",
        "లాడుదీర్పరు లుగ్రయవనధరాధీశ్వ-",
        "రులు వైదికప్రధానులును మిగుల",
        "భూతలంబునఁ గలిదోషహేతుకమునఁ",
        "బ్రబలురై రింకనేమి చెప్పంగవలయు",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 23,
      "lines_telugu": [
        "బొగ్గులఁ దైలంబు బుట్టింపగా వచ్చు",
        "ధట్టించి జలరాశి దాటవచ్చు",
        "జెలరేఁగి ఘనదవానలము మ్రింగఁగ వచ్చు",
        "భుజగులఁ బేర్లుగాఁ బూనవచ్చు",
        "బెబ్బులి నఱచేతఁ బెనఁగి పట్టఁగ వచ్చు",
        "దివిరి ఱాతిని నార దీయవచ్చు",
        "గొదమసింగమును నక్కునఁ జేర్పఁగా వచ్చు",
        "గాలి పోగిడి మూట గట్టవచ్చు",
        "గాని తులువల డెందంబు గరగఁ జేయ",
        "వశము గాదయ్య భువిని నెవ్వరికినైన,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 24,
      "lines_telugu": [
        "సల్లగా మాలదాసర సటారయగారి",
        "తిర్నామములు సాన తేప వింటి",
        "గొల్లమారన బోయ దెల్లఁగా సతికితే",
        "బొల్లేవు పోట్లాటలెల్ల యింటి",
        "జయన యెంకటబొట్లు సబ్బండుసారాలు",
        "పూరాండములు సెప్పఁ కోరి యింటి",
        "సరవయ్య బయలీదు జమిలికతోఁ బాడు",
        "నంకమ్మపాట లెన్నైన యింటి",
        "గాని సీ యెద్దుమాంసుల కయితకంబు",
        "లందమనిపించు కాయల యందమండ్రు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 25,
      "lines_telugu": [
        "అబ్బబ్బ కిందటేఁ డప్పయ్య తీర్తాన",
        "జోలెజంగము కిస్తి సోలెఁడుప్పు",
        "సాతాని జియరయ్య సతికితే పోయిస్తి",
        "కొల్లఁగా గుల్లెఁడు సల్లబొట్టు",
        "లంక సత్తెలవాఁడు పొఁకాన పొగిడితే",
        "మాలదాసరికిస్తి మానెఁడూద",
        "వేదాలు వాగితే యెల్లుబొట్టయ్యకు",
        "కొలకుండ దోసెఁడు కొఱ్ఱలిస్తి",
        "నౌర తమకన్న కూసుగాఁ డవల నింకఁ",
        "గలఁడె యను మూర్ఖుఁ డిద్ధరఁ గామవైరి!",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 26,
      "lines_telugu": [
        "ఆసనబేదంబు లనుకొంటి సేనియా-",
        "డులు సాల రచ్చింపవలెనటంట",
        "కైసవరుఁడనంట నాసారపుసుకుఁడ-",
        "నంట యేధాంతుండనంట పెద్ద-",
        "యెద్దు మారిసుఁడనంట సిద్దాంతుడనటంట",
        "వాసి పేగుల నంటదోసినంట",
        "సోమాదిగులనంట సామిపాకాలంట",
        "సంతుకు తంబులు సతుకుకుంట",
        "యెంటఁబట్టిరి యబ్బబ్బ యేమి సేతు",
        "బాపనపిసాసు లనుచోట్ల బలుకఁ దరమె,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 27,
      "lines_telugu": [
        "మోట బొల్లెద్దుకు ముకుదాడు గట్టిన-",
        "ట్టెద్దెరా మొగమెల్ల సుద్దపట్టె-",
        "లద్దించుకొని వచ్చి అయగారు యేంచేసె",
        "తడియాకుఁ గావలె తయ్యడాడు",
        "బళ్ళంట ఆమీఁద పరపామదంట మం-",
        "గలదాని బొందంట గనడమంట",
        "ముత్తి గలుగునంట ముద్రదానము గమ్మ-",
        "టంట దాసరికొయ్య యెంటఁబట్టి",
        "పట్టిబుజములు గాలసబట్టెననెడు",
        "చెనటుల తెఱంగు లేమని చెప్పనేర్తు",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 28,
      "lines_telugu": [
        "బోలెఁడు గందంబు బొమలదాఁకా మెత్తి",
        "మెంటెఁ డీబూడిద ఒంట బామి",
        "రుదురాకపేర్లు జన్నిదములు మోఁకాలి",
        "లాపున దిగయేసి యావుపాస-",
        "నానికి నేతిదారైనను దెమ్మంట",
        "దాఁ బల్కునెడ నమేద్యాలటంట",
        "పచ్చాలు మాలయ్యపచ్చాలుననుకొంట",
        "సంకలో కబ్బాలు సప్పుకొంట",
        "సెడుగుబాపఁడు నాబంటుకొడు కబ్బబ్బ",
        "యెంటఁబడె నను మూర్ఖుల నెన్నదరమె",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 29,
      "lines_telugu": [
        "బట్టయ్యగాళ్ళంట బబ్బాయువంటను",
        "బొజ్జయుంబనుకొంట బోజనాలు",
        "గావలెనంట తేగాలు దెమ్మనుకొంట",
        "సేరి బూసుండాలు సేసుకొంట",
        "యెల్లనికొడుకంట మల్లనికొడుకంట",
        "పోయిన పెతరుల పొగుడుకొంట",
        "కలయిర్పులెట్టి తొందరగాఁగ దండకాల్",
        "సతకాలు సోకాలు సతుకుకొంట",
        "ఎంటఁ బట్టిరి గదరబ్బ యనెడు మూఢ",
        "కష్టచిత్తుల కిఁక మఱెక్కడి యశంబు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 30,
      "lines_telugu": [
        "పాతపొత్తపుకట్ట సేత పట్టుకవచ్చి",
        "దోసిబాపఁడనంట దోసిలొట్టి",
        "జలము సంద్రుఁడటంట సని సాలదనుకొంట",
        "సెడుగు వాసారులు సెప్పుకుంట",
        "తిండికిఁ దెమ్మంట దేయిరింపుచు తూపె-",
        "తూపెకు సేతులు సాపు గాని",
        "మఱఁదలెన్నఁడు పెదమనిసైనదంటేను",
        "తప్పక మూత్రంబె సెప్పలేఁడు",
        "సీ యితనికంటె సాకలిసెల్లిగాఁడు",
        "మేలనెడు మోటకొయ్యల నేల దెలుప,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 31,
      "lines_telugu": [
        "కరణాలటంటను కైలకట్టల యిప్పి",
        "పాతికలంటను పరిగలంట",
        "కాన్లంట గీన్లంట కలయి లేనియి కొన్ని",
        "సెల్లులు బాకీలు సెప్పుకొంట",
        "బిరబిర గంటాలు గిరగిర దిప్పుతా",
        "నాకులన్నియు నెడ గోఁకుకుంట",
        "యెగరాసి దిగరాసి సగమేసి యెగదొబ్బి",
        "కొంపలు పడదోసి సంపుతారు",
        "దయ్యమా కాయకసరైన దక్కనియ్య-",
        "రేమి సేయుదు మను మోటులిలను గలరు",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 32,
      "lines_telugu": [
        "యెద్దుమందను గూర్చి యెగసాయమిడితేను",
        "తుది నది యధికారి దోసుకొనియె",
        "దాపుదప్పులకంట దర్మకర్చులకంట",
        "కాసువీసము లాగె కరణపయ్య",
        "సల్లమ్మి పవకమ్మి సిల్లర దాసితే",
        "కోమటి నాబంటుకొడుకు దొబ్బె",
        "కళ్ళము కంకులు గాలిఁ బట్టగఁ బోతె",
        "బట్టుబాపనవోళ్ళు బతగనీయ-",
        "రహహ దందర మిటులయ్యె ననెడి మోటుఁ",
        "బెద్దదొక్కుడుగాళ్ళఁ జెప్పెడిదిఁకేమి,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 33,
      "lines_telugu": [
        "కాకంబునకు రత్నఖచితపంజరమేల",
        "పందికి ముత్యాలపందిరేల",
        "యీపిటీఁగకు మేటి తీపుఁదేనియ యేల",
        "శ్వానంబునకుఁ బట్టుజాలరేల",
        "మహిషంబునకు మృగమదవిలేపనమేల",
        "కోతికి బంగారుగొలుసులేల",
        "గర్దభంబునకు బంగారుపల్లంబేల",
        "షండున కందమౌ జాణ యేల",
        "పరమలోభికి నృపసభాప్రథితమహిమ-",
        "సుకవికృతభవ్యకావ్యవిస్ఫురణ యేల",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 34,
      "lines_telugu": [
        "పొడవైన కారెనుబోఁతుఁ గన్గొని తేంట్లు",
        "మదగజేంద్రంబని పొదవునట్లు",
        "దళమైన యెండమావులు సూచి నీళ్ళని",
        "చెలఁగి జింకలు దాడిసేయునట్లు",
        "వలయు దవాగ్నిధూమముఁ గాంచి మొగులని",
        "చాతకంబులు డాయఁ జనినయట్లు",
        "బూరుగచెట్టుపైఁ బూవులుండుట చూచి",
        "చిలుకలు ఫలముకై చేరినట్లు",
        "ధరణి నధముల దాంభికత్వములు చూచి",
        "చేరి యాచింపఁ దలతురు సూరిజనులు",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 35,
      "lines_telugu": [
        "ఇల జొన్నఁ బడు గ్రుడ్డియెద్దు చాడ్పున మృదు-",
        "పదగతు లరయక పరుపుకొనుచుఁ",
        "బెనకున నోడిన పిఱికిబంటును బోలె",
        "వడి లేక ప్రాసంబు విడిచివైచి",
        "సారెఁ గొక్కెర రీతి జడధుల నెరసుల",
        "నెమకుచు మిగులభంగములఁ దోఁగి",
        "పెంటలపైఁ బొరల్వెట్టు రాసభమట్లు",
        "పలుమఱు నపశబ్దమునె పలుకుచు",
        "తస్కరుని చందమునఁ బదార్థములు మ్రుచ్చి-",
        "లించుచుఁ జరించు కుకవుల నెంచనేల?",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 36,
      "lines_telugu": [
        "దేశాటనంబును దేవతోపాస్తియుఁ",
        "బండితస్నేహంబు బహుపురాణ-",
        "శోధకత్వము పరిశుద్ధతయును మహా-",
        "ప్రతిభయుఁ గల్పనాపాటవంబు",
        "ఛందోముఖాశేషశాస్త్రవేదిత్వంబు",
        "సంగీతసాహిత్యసౌష్ఠవంబు",
        "నిఖిలకలానైపుణియు నహంకారరా-",
        "హిత్యంబు జనహితకృత్యములును",
        "గలిగి కవిరాజ రాజశేఖరులు మెచ్చు",
        "కబ్బములు గూర్చువాఁడె పో కవి యనంగ,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 37,
      "lines_telugu": [
        "అలికులవేణి సింహకిశోరనిభమధ్య",
        "పరిపక్వబింబోష్ఠి పద్మగంధి",
        "రాకేందువదన శరచ్చంద్రికాహాస",
        "కోకిలకలవాణి కుందరదన",
        "పల్లవపాణి శంపాలతావిగ్రహ",
        "లికుచవక్షోజ నాళీకనేత్ర",
        "ముకురకపోల చంపకపుష్పసమనాస",
        "భుజగరోమావళి పులినజఘన",
        "యనఁగ నెన్నిక గన్న లేయన్నుమిన్న",
        "దొరకి ఘను నిన్ను నుతిగొన్న పురుషుఁ డహహ,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 38,
      "lines_telugu": [
        "పతిని దైవమ యంచు మతి నెంచి యరయుచుఁ",
        "గలనైనఁ గ్రోధంబు నిలుపఁబోక",
        "యతిథులఁ జుట్టాల నతిభక్తిఁ జూచుచు",
        "సత్యవాక్యనిరూఢి జరుపుచుండి",
        "యుభయవంశములకు నుపకీర్తి నించుచు",
        "నిమ్ముగా నగు సుచిత్తమ్ము పూని",
        "యత్తమామల మాట కడుగు దాఁటగఁబోక",
        "మాన మాభరణంబుగా నమర్చి",
        "మెలఁగుచుండెడి యిల్లాలు కలుగవలయు",
        "మహితభాగ్యాన్వితుండైన మానవునకు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 39,
      "lines_telugu": [
        "తన యింటి యర్థంబుఁ దానె మ్రుచ్చిలుదాని",
        "ననయంబుఁ గొరకొరలాడుదాని",
        "గయ్యంబునకు నెప్డు కాలు దువ్వెడిదాని",
        "నెడపక యేవేళ నేడ్చుదాని",
        "పొరుగిండ్ల వెంబడిఁ దిరుగుచుండెడిదాని",
        "ధట్టించి శిశువులఁ గొట్టుదాని",
        "పరహితశీలయై పరగుచుండెడిదాని",
        "గయ్యాళియై పతిఁ గలఁచుదాని",
        "తవిలి పదుగురుబిడ్డల తల్లియైన",
        "విడువవలెనండ్రు పెద్ద లిప్పుడమియందు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 40,
      "lines_telugu": [
        "జగడాలచీలి వేసాలవెల్లి బిసాళి",
        "తిండిపోతు గయాళి మొండికట్టె",
        "హేయభాజనము పల్మాయలపుట్టిల్లు",
        "కంతులరాకాసి పంతగత్తె",
        "యవలక్షణముల తా వవివేకములప్రోవు",
        "చెరపనచేట మాసికలమూట",
        "నిక్కులబండి బందెలమారి కల్లల-",
        "పాతర సోమరిపో తనంగ",
        "నెన్నఁబడు బేరజపురండ నేలుచుండు",
        "పురుషుని యభాగ్య మేమని పొగడవచ్చు",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 41,
      "lines_telugu": [
        "కిలకిల నగుచు ముద్దులు గుల్కు నొకవేళ",
        "నొకవేళఁ గొరకొరలూని మెలఁగు",
        "మలితవిచారబాములఁ గుందు నొకవేళ",
        "నొకవేళ దృఢపరుషోక్తులాడు",
        "రతికళాకౌశలోన్నతి సూపు నొకవేళ",
        "నొకవేళ మొగమీక యూరకుండు",
        "లలిఁ బెక్కురీతుల లాలించు నొకవేళ",
        "నొకవేళఁ బెనువంత నొందఁజేయు",
        "నౌర వింతలు భూమిపై నాఁడుదాని",
        "మనసు దెలియంగరాదు పద్మజునికైన,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 42,
      "lines_telugu": [
        "ఒరుల భాగ్యము సూచి యోర్వఁజాలనివాడు",
        "బుధజనద్వేషంబు పూనువాఁడు",
        "చెలిమిమైఁ దల్లిదండ్రులను బ్రోవనివాఁడు",
        "పరకామినుల కాసపడెడివాఁడు",
        "శివవిష్ణుదూషణల్ సేయుచుండెడివాఁడు",
        "పలుమఱు కొండెముల్ పలుకువాఁడు",
        "భూసుపర్వక్షేత్రములు మ్రింగఁజూచువాఁ",
        "డాడినమాట లేదనెడువాఁడు",
        "ప్రోది చేసినవానితోఁ బోరువాఁడు",
        "చేరు దుర్గతి నిహపరదూరుఁడగుచు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 43,
      "lines_telugu": [
        "బహుపుత్రసంప త్తిఁ బ్రబలుచుండెడివారు",
        "నిక్షేపములు ధాత్రి నిలుపువారు",
        "క్షితి శివోద్వాహముల్ సేయుచుండెడివారు",
        "కొంచక గుళ్ళు కట్టించువారు",
        "ఘనతటాకమ్ము లిమ్మొనరఁ ద్రవ్వెడివారు",
        "విరివిగాఁ దోఁటలు వేయువారు",
        "కవిబుధోత్తములకుఁ గామితార్థములిచ్చి",
        "యందంబుగాఁ గృతులందువారు",
        "సప్తసంతానకర్త లీ సదమలాత్ము",
        "లెపుడు నిహపరసుఖముల నెనయుచుండ్రు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 44,
      "lines_telugu": [
        "వలవని చెలువతో మెలగువాఁ డొకకూళ",
        "వాసిడించి చరించువాఁడు కూళ",
        "సిరి గల్గి కుడువక చిక్కువాఁ డొకకూళ",
        "వనిత కుంకువ చెప్పువాఁడు కూళ",
        "చెడి బంధునింటికిఁ జేరువాఁ డొకకూళ",
        "వసుధేశుఁ జెడనాడువాఁడు కూళ",
        "ధనికుతోఁ బగవెట్టుకొనెడువాఁ డొకకూళ",
        "వడిలేని దొరఁ గొల్చువాఁడు కూళ",
        "కూడదన్నను గవితలఁ గూర్చి బలిమి",
        "గుమతులకు నిచ్చువాఁ డొక్కకూళ సుమ్ము,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 45,
      "lines_telugu": [
        "ఆరకూటములోన నపరంజి యిడినట్లు",
        "చెరువులోఁ బన్నీరు చిలికినట్లు",
        "చౌటినేలను మంచిసస్యం బిడినయట్లు",
        "వెలిమిడిలో నెయ్యి వేల్చినట్లు",
        "షండున కందమౌ సకిని గూర్చినయట్లు",
        "పేడలోఁ గస్తూరి పెట్టినట్లు",
        "పాడింటిలోన దీపంబు నిల్పినయట్లు",
        "వార్ధిలోఁ గురిసిన వానయట్లు",
        "తొడరి సుజనులు ధరణిలో దుర్జనులకుఁ",
        "జేయు నుపకృతి వ్యర్థమై చెడు గదయ్య,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 46,
      "lines_telugu": [
        "పరమలోభిని దివాకరతనూభవుఁ డంచు",
        "ఛద్మచిత్తుని హరిశ్చంద్రుఁ డనుచు",
        "నిర్దయాత్ముని రామనృపశిఖామణి యంచుఁ",
        "కడుకురూపిని రతికాంతుఁ డనుచు",
        "పాపకర్ము నభంగపాండవాగ్రజుఁ డంచు",
        "సమరభీరుని సవ్యసాచి యనుచు",
        "కుండబీదను మరున్మండలేశ్వరుఁ డంచు",
        "మతివిహీనుని భోగిపతి యటంచు",
        "కవులు కక్కూర్తి నిసుమంత కడుపు కొఱకు",
        "పొగడుచుండుదు రవివేకబుధు లగుచు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 47,
      "lines_telugu": [
        "పూదోఁటఁ గారెనుబోతు దూఱినయట్లు",
        "పైరులోఁ పెనుగాబు బలిసినట్లు",
        "గుడిమీద మఱ్ఱిమ్రాన్ గుదురు మీఱినయట్లు",
        "చెదపుర్వునకు ఱెక్కలొదవినట్లు",
        "వెరవొప్పఁ జెఱకున వెన్ను పుట్టినయట్లు",
        "తులసిలో గంజాయి మొలచినట్లు",
        "నట్టింట గడితంపుఁ బుట్ట పుట్టినయట్లు",
        "గందమ్ములోఁ బేడ కలిసినట్లు",
        "వంగడంబున నొక క్రూరవర్తనుండు",
        "పొడమి తత్ప్రాభవంబెల్ల నుడుగఁజేయు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 48,
      "lines_telugu": [
        "కాకిమూఁకలలోనఁ కోకిలం బున్నట్లు",
        "కొంగలలో నంచ కూడినట్లు",
        "సైరిభబులలోన సామజంబున్నట్లు",
        "నక్కలలో జింక చిక్కినట్లు",
        "ధుత్తూరములలోనఁ దులసిచెట్టున్నట్లు",
        "ఱేఁచులలోఁ బులి రేఁచినట్లు",
        "గ్రద్దలలో విహంగప్రభుఁడున్నట్లు",
        "ఖరములలో వాజి దొరలినట్లు",
        "ధరణిఁ బెక్కండ్రు నీచవర్తనులలోన",
        "ఘనుఁ డొకఁడు చిక్కి యేమియుఁ గాక యుండు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 49,
      "lines_telugu": [
        "చక్కెరలోఁ పిప్పి సంగతంబైనట్లు",
        "మొగిలిపువ్వున ముండ్లు మొలచినట్లు",
        "మాలి పంటికి జీడి మట్టు మీఱినయట్లు",
        "కనకంబునకు గామ కలిగినట్లు",
        "గొనబుముత్తెమునకు గొగ్గి పుట్టినయట్లు",
        "చందమామకుఁ గందు వొందినట్లు",
        "పాలలోఁ దోడుఁ బాల్ మేళనంబైనట్లు",
        "గంగలోపల నాఁచు గలిగినట్లు",
        "ఘనున కొక నేరమించుక కలిగెనేని",
        "గొఱఁతగాఁ జూచి యెగ్గెన్నుకొనరు బుధులు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 50,
      "lines_telugu": [
        "కొఱగాని పంచమకులునైన నడిగించుఁ",
        "బరదేశములవెంటఁ దిరుగఁజేయుఁ",
        "గులములో వన్నె తక్కువయై మెలంగించు",
        "మదిని హింసాంభోధిఁ గుదురుపఱచు",
        "సభ నాడుమాట హాస్యరసాస్పదము సేయు",
        "తెలివి యొక్కపుడైనఁ గలుగనీదు",
        "తివిరి సాధులఁ బట్టి తెరవాట్లు కొట్టించు",
        "గడలేని యిడుమలఁ గుడువఁజేయు",
        "ధరణిలోపల నకట పేదఱికమెంత",
        "కాని దది వద్దు సుమ పగవానికైన,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 51,
      "lines_telugu": [
        "కులమున కెల్ల మిక్కిలితనం బొనఁగూడు",
        "నాడినమాటయే పాడి యెసఁగు",
        "నిఖిలవిద్యాభ్యాసనిపుణత లభియించుఁ",
        "జేసిన పనులెల్ల వాసికెక్కు",
        "మనుజేశ్వరాస్థానమాన్యత సమకూఱుఁ",
        "గడలేని తేజంబు గలిగియుండు",
        "కవిబుధవందిమాగధుల చెల్మి ఘటించుఁ",
        "బగరయైనను వెంటఁ బడి చరించు",
        "గలియుగంబున నబ్బబ్బ కలిమివంటి",
        "మంచివస్తువు కలదె యోజించి చూడ,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 52,
      "lines_telugu": [
        "బంధుజాతములోన బహుమాన మెడలించు",
        "సభలలో మాటాడఁ జనవులేదు",
        "పరమైన విజ్ఞానసరత సిద్ధించదు",
        "కుమతులు గెగ్గెర్లఁ గొట్టుచుంద్రు",
        "పరభూమి కేఁగినఁ బాటింపరెవ్వరుఁ",
        "బ్రతిభావిశేషంబు పట్టువడదు",
        "ధారుణీపతు లొక్కదానమే నొసఁగరు",
        "కులసతి యతనిఁ తక్కువగఁ జూచు",
        "నకట విద్యావిహీనత యంత కీడు",
        "లేదు గద మర్త్యులకు ధాత్రిమీఁద నరయ,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 53,
      "lines_telugu": [
        "కడుపార ఘృతమాంసఖండముల్ కడు మెక్కి",
        "పుక్కిటఁ దమలంబు తుక్కు ద్రొక్కి",
        "లావగు గడితంపుఠీవి గన్గొని నిక్కి",
        "విడువక గేస్తుల మెడలు నొక్కి",
        "కూర్చు రొక్కము చందుగులఁ గ్రిక్కిఱియఁ గ్రుక్కి",
        "కసరుచు జనులపై విసము గ్రక్కి",
        "కవిబుధవరుల ఢాకలకు మూలలఁ జిక్కి",
        "కక్కుచుఁ బల్లకీ కుక్కులెక్కి",
        "నిక్కి మిక్కుటమైన యాదొక్కి బొక్కి-",
        "లో టక్కరి నృపాలకులకీ ర్తి దక్కునొక్కొ,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 54,
      "lines_telugu": [
        "అనయమ్ము రాజ్యాంతమున నరకము ధ్రువ",
        "మ్మని స్మృతుల్ వచియింప వినఁగలేదొ",
        "మును హరిశ్చంద్రాది మనుజేంద్రు లనఘులై",
        "చనిరన్న సత్కథల్ వినఁగలేదొ",
        "దండధరుండు మీఁదట దురాత్ములఁ బట్టి",
        "వెతఁ బెట్టునను మాట వినఁగలేదొ",
        "మహిలోన జాతస్య మరణం ధ్రువమ్మని",
        "విబుధులు పలుకంగ వినఁగలేదొ",
        "కాని దుర్మతులయి ప్రజఁ గలంచి ధనముఁ",
        "గూర్పఁజూతురు బేలలై కూళదొరలు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 55,
      "lines_telugu": [
        "మరుమరీచికలు తామరసపత్రాంతర-",
        "సలిలబిందువులు చంచలలు హస్తి-",
        "కర్ణాంతములు దీపకళికాశిఖలు బుద్బు-",
        "దములు మంగలి చేతిదర్పణములు",
        "మిణుఁగురుఁ పురువుల మెఱపు లభ్రచ్ఛాయ-",
        "లైంద్రజాలికు నాట లంబురాశి-",
        "వీచులు చలదళవృక్షపలాశముల్",
        "తృణహుతాశనముల తెఱఁగు లిట్టి",
        "సిరులు నిలుకడలని నమ్మి చెనఁటు లురక",
        "చెడుదు రెన్నడు ధర్మంబు సేయలేక,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 56,
      "lines_telugu": [
        "భోగియై ప్రతిదినత్యాగియై పుణ్యసం-",
        "యోగియై సుజనానురాగి యగుచు",
        "దాతయై బుధజనత్రాతయై నిఖిలవి-",
        "జ్ఞాతయై కుశలసంధాత యగుచు",
        "ధీరుఁడై రణరంగవీరుఁడై నిర్మలా-",
        "చారుఁడై నిరుపమోదారుఁ డగుచు",
        "శాంతుఁడై సదమలస్వాంతుఁడై కీర్తిది-",
        "గంతుఁడై పటుబలవంతుఁ డగుచు",
        "రాజ్యమేలంగఁ గలవాఁడె రాజు గాక",
        "హీనమతియై చరించువాఁ డేటి రాజు?",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 57,
      "lines_telugu": [
        "ఘూకంబు తెఱఁగున గొందుల నిరుకుచు",
        "భుజగంబు చాడ్పున బుస్సుమనుచు",
        "బెబ్బులి కరణిఁ గంపిల డాక సేయుచు",
        "భేకంబు గతి మేనిబెంపు గనుచు",
        "భల్లూకమట్లు చొప్పడ విఱ్ఱవీఁగుచు",
        "నాఁబోతు కైవడి నాముకొనుచు",
        "గోమాయువట్ల యెన్నోమాయ లూనుచుఁ",
        "క్రోడంబువలెఁ గొరకొర నెగపుచు",
        "దనరు క్రూరనృపాలకాధముల నమ్మి",
        "సిరుల కాసించువాఁ డొక్క చెనఁటికాఁడె",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 58,
      "lines_telugu": [
        "కోప మెక్కువ తాల్మి కొఱఁత కార్యము సున్న",
        "నిలుకడ నాస్తి దుర్నీతి ఘనము",
        "కనికరం బిల్ల దుర్గర్వ మగ్గము సత్య-",
        "కౌచముల్ కల్ల మచ్చరము హెచ్చు",
        "కాపట్య మురు వహంకారంబు గాటమ్ము",
        "పొగరు దట్టము ద్రోహబుద్ధి దళము",
        "పరధనాపేక్ష నిబ్బరము లోభము పెల్లు",
        "పరహితచింత నిప్పచ్చరమ్ము",
        "ధర్మమతి తొట్టు నీ యిట్టి దుర్మదాంధ-",
        "నృపకులాధము లేరి కేమియ్యఁగలరు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 59,
      "lines_telugu": [
        "అందలంబెక్కుట యవనిఁ బ్రశస్తమా",
        "మ్రానెక్కి నిక్కదే మర్కటంబు",
        "తొడవులు దొడుగుట దొడ్డసౌభాగ్యమా",
        "కడుసొమ్ము లూనదే గంగిరెద్దు",
        "విత్తంబు గూర్చుట విమలబ్రచారమా",
        "బహునిధుల్ గావఁడే భైరవుండు",
        "ప్రజల దండించుట పరమసంతోషమా",
        "ప్రాణులనెల్ల నేపఁడే జముండు",
        "దొరతనంబున కివి గావు వరుస లరయ",
        "సాహసౌదార్యఘనపౌరుషములు గాని,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 60,
      "lines_telugu": [
        "దానవైఖరిని రాధాతనూభవుఁ బోలి",
        "చిరభోగమున శచీవరుని బోలి",
        "కారుణ్యమున రఘుక్ష్మావరేణ్యుని బోలి",
        "సత్యంబునను హరిశ్చంద్రుఁ బోలి",
        "న్యాయమ్మునందుఁ గౌంతేయాగ్రజుని బోలి",
        "సాహసంబున సవ్యసాచిఁ బోలి",
        "భూరివిద్యాప్రౌఢి భోజరాజును బోలి",
        "హరిభక్తినియతిఁ బ్రహ్లాదుఁ బోలి",
        "సర్వసర్వంసహాభుజాధూర్వహుఁడు న-",
        "భంగుఁ డగువాఁడెపో నృపపుంగవుండు",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 61,
      "lines_telugu": [
        "న్యాయంబు దప్పక నరులఁ గాపాడుచు",
        "వసుమతిఁ పాలించువాఁడె రాజు",
        "దుష్టశిక్ష మహాశిష్టరక్షణ కళా-",
        "వైఖరిఁ జెన్నొందువాఁడె రాజు",
        "కవివందిమాగధగాయకార్థులకెల్ల",
        "వాంఛితార్థము లిచ్చువాఁడె రాజు",
        "శరణని వేఁడిన శాత్రవజనునైన",
        "వదలక చేపట్టువాఁడె రాజు",
        "కాక తన పొట్టకై ప్రజఁ గలఁచు దురిత-",
        "రతుఁడు వాఁ డొక రాజా తరాజు గాక,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 62,
      "lines_telugu": [
        "మరుదనంగుడు శిబి మాంధాత భరతుండు",
        "రంతిదేవుఁడు భగీరథుఁడు పృథుఁడు",
        "శశిబిందుఁడు గయుండు జామదగ్ని దిలీపుఁ",
        "డంబరీషుండు యయాతి దాశ-",
        "రథి సుహోత్రుఁడు పురూరవుఁడు నాభాగుండు",
        "కార్తవీర్యార్జునక్ష్మాపతియును",
        "దుష్యంతుఁ డతని పుత్రుడు నలుండును పురు-",
        "కుత్సుండు మొదలైన కుతలపతులు",
        "ధర్మపద్ధతి నిల నేలి తారమైనఁ",
        "గొనక చనుచెల్ల వినరేమొ క్రూరనృపులు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 63,
      "lines_telugu": [
        "మొదవుల బదివేలు కదుపులు గూర్చిన",
        "దూడ యొక్కటియైనఁ దోడరాదు",
        "మాత లసంఖ్యముల్ మాటుగా నించినఁ",
        "బసిఁడి వీసమును వెంబడిని రాదు",
        "కోకలు మేట్లుగా గొట్ల నిండించిన",
        "గుడ్డ యొక్కటియైనఁ గూడరాము",
        "గొలుసులు రాసులు బలుపాతరల నిడ్డ",
        "గింజ యొక్కటియన గెలన రాదు",
        "కావున నొడళ్ళు నిల్కడల్ కావటంచుఁ",
        "జెలఁగి సుజనులు ధర్మంబు సేయుచుంద్రు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 64,
      "lines_telugu": [
        "కొండంత విత్తంబు గూడఁబెట్టిననైనఁ",
        "పొదలు ధనాపేక్ష వదలిపోదు",
        "స్వర్గాధిపత్యంబు సంభవించిన యేని",
        "బహురాజ్యకాంక్ష యెప్పటికిఁ జనదు",
        "పదివేలు పుత్రులఁ బడసినప్పటికిని",
        "పుత్రోదయభ్రాంతి పోవదెపుడు",
        "చతురంగబలము లసంఖ్యముల్ గూర్చిన",
        "సేనాభిలాష మింతైనఁ దీఱ-",
        "దహహ డెందంబులోపల నంతకంత",
        "నధికమగు నాస యింత కేమి మనఁగవచ్చు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 65,
      "lines_telugu": [
        "నిరతాన్నదానవైఖరిఁ జెలంగెడివారు",
        "నెనరొప్ప దీనుల మనుచువారు",
        "గోవిప్రబాంధవగురుభక్తి గలవారు",
        "శివు విష్ణుఁ బూజలు సేయువారు",
        "పరధన పరవధూపరతఁ జెందనివారు",
        "పరహితాచరణులై పరఁగువారు",
        "సుజ్ఞానసహితులై సొబగు మీఱెడివారు",
        "సత్యవచోరూఢి సలుపువారు",
        "తలఁపులోపల ననయంబు ధర్మకార్య-",
        "నిష్ఠ గలవార లందఱు నీకుఁ బ్రియులు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 66,
      "lines_telugu": [
        "న్యాయపద్ధతి భూషణము ధరాధిపునకుఁ",
        "పొలఁతికి మానంబు భూషణంబు",
        "శమదమంబులు భూషణములు నిశ్చలునకుఁ",
        "పొసఁగ నింటికి సతి భూషణంబు",
        "నరుని కల్మికి భూషణము దానవైఖరి",
        "భూసురునకు విద్య భూషణంబు",
        "నలినబంధుఁడు భూషణము నభోవీధికిఁ",
        "పుడమికి సస్యంబు భూషణంబు",
        "బుధుల కెప్పుడు నీ పదాంభోజయుగళ-",
        "పూజనాసక్తి వెలలేని భూషణంబు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 67,
      "lines_telugu": [
        "అంభోధి కభిషేక మాచరించినయట్లు",
        "గంగకుఁ బాద్య మొసంగినట్లు",
        "మేరువునకు నలంకారంబు లిడినట్టు-",
        "లినునకు నారతు లెత్తినట్లు",
        "మలయాచలమునకుఁ గలప మిచ్చినయట్టు-",
        "లిల వసంతునకుఁ బూలిడినయట్లు",
        "భూపముఖ్యునకుఁ దాంబూల మిచ్చినయట్లు",
        "సోమున కద్దంబు సూపినట్లు",
        "నిఖిలలోకైకభర్తకు నీకు నొక్క",
        "బిల్వదళ మార్యవర్యు లర్పించుచుంద్రు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 68,
      "lines_telugu": [
        "నడచిపోవఁగ జవం బడరకుండుటఁ జేసి",
        "పుణ్యతీర్థము లాడఁ బోవరాదు",
        "కాసు వీసము చేతఁ గల్గకుండుటఁ జేసి",
        "దానధర్మక్రియల్ తలఁపరాదు",
        "తనువున రుగ్బాధ తరలకుండుటఁ జేసి",
        "స్నానజపాదులు సలుపరాదు",
        "గడితంపుటాఁకలి విడువకుండుటఁ జేసి",
        "యుపవాసములు నిష్ఠ నుండరాదు",
        "కాని నిన్నొక్కమాఱైనఁ గడఁగి తలఁప-",
        "రాదె యెన్నరు గాక దుర్మతులు మదిని,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 69,
      "lines_telugu": [
        "శతవత్సరంబులు జనులకుఁగా నాయు-",
        "వంబుజాసనుఁడు మర్యాద చేసె-",
        "నందులో సగమేఁడు లరుగు నిద్రలచేత",
        "శైశవక్రీడల జరుగుఁ గొన్ని",
        "తారుణ్యమున మహామారభూతము సోఁక",
        "నంగనాసక్తిచే నరుగుఁ గొన్ని",
        "వార్ధకంబున బహువ్యాధిపీడలచేతఁ",
        "గడమ యేఁడులు రిత్త గడచుచుండు",
        "కటకటా యెన్నఁడును దెల్వి గలిగి నిన్నుఁ",
        "జేరి భజియింపకే ప్రాణి చెడు గదయ్య,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 70,
      "lines_telugu": [
        "ప్రకృతి గుణంబులఁ బాసి షడ్వర్గంబు-",
        "నడఁచి జితేంద్రియులైన యంచి-",
        "తాష్టాంగయోగక్రియారూఢులై చరా-",
        "చరరూపమగు ప్రపంచంబు మిథ్య",
        "యని తలంచుచు సమస్తాంతరస్థాయివై",
        "నువ్వులలోపల నూనె వోలె",
        "బూసలలో దారమును బోలి యెడపక",
        "నిండారి యుండెడు నిన్ను నెపుడు",
        "లోనిచూపునఁ దగఁ దమలోనఁ గాంచి",
        "సోఽహమనువారె సంతతోత్సాహమతులు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 71,
      "lines_telugu": [
        "వాయుభక్షణ చేసి వనటఁ గుందదె పాము",
        "గుహలలో దూఱదే గూబపులుఁగు",
        "వృక్షశాఖలమీఁద వ్రేలుచుండదె పక్షి",
        "కానలఁ దిరుగదే వానరంబు",
        "చెలరేఁగి కూయదే ఝిల్లికాకూటంబు",
        "గహ్వరి దిరుగదే గంగిరెద్దు",
        "నీట మునుంగదే మాటిమాటికిఁ గప్ప",
        "యాకులు మెసవదే మేఁకపిల్ల",
        "యెన్ని తెఱఁగులఁ పొరలుచునున్న నిన్ను",
        "లీలఁ గొలువని ఖలునకు లేదు ముక్తి,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 72,
      "lines_telugu": [
        "పరుసంబు వలన నబ్బురముగా లోహంబు",
        "మేల్మిబంగారమై మెఱసినట్లు",
        "భ్రమరంబు వలన విభ్రమరూఢి యలరారి",
        "శలభంబు భ్రమరమై చెలఁగినట్లు",
        "మలయభూజాతంబు వలన నింబము పటీ-",
        "రావనీజాతమై యలరినట్లు",
        "కతకంబు వలన నుద్గాఢపంకోదకం-",
        "బతినిర్మలోదకంబైనయట్లు",
        "సద్గురుకృపాకటాక్షవీక్షణము వలన",
        "బ్రాకృతుఁడు జ్ఞానియై ముక్తిపదము గాంచు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 73,
      "lines_telugu": [
        "మణిభూషణములు చామరములు ముత్యాల",
        "గొడుగులు పడిగలు గుజ్జుపరపు",
        "మిద్దెటిళ్ళు మెఱుంగుటద్దముల్ గద్దియల్",
        "చందుగల్ చందువాల్ మందసములు",
        "పూలపాన్పులు శీరతాళవృంతము మేల్",
        "కలపముల్ తూగుటుయ్యెలలు పసిఁడి-",
        "పల్లకీలు గుఱాలు బంట్లు బానిసలును",
        "ధనధాన్య వసన గో దంతి తతులు",
        "కులుకుప్రాయంపు ముద్దుగుమ్మలును గలిగి",
        "పొలుచువారలె మును నిన్నుఁ గొలుచువారు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 74,
      "lines_telugu": [
        "దానహీనుండైన మానవాధము కల్మి",
        "తెరలెడు జుంటీఁగ తేనెచుట్టు",
        "చుట్టాల నతిథులఁ జొరనీని ఖలునిల్లు",
        "పెనుబాము వసియించు పెద్దపుట్ట",
        "సభలఁ బ్రసంగింపఁజాలని జనుని ప్ర-",
        "హృష్టసాహితి సానక్రింది వన్నె",
        "పతివాంఛ దీర్పని పడఁతి చక్కదనంబు",
        "కాననాంతరచంద్రికాప్రసక్తి",
        "చిత్త మిగురొత్త నినుఁ బూజ సేయలేని",
        "నరుని జన్మము మహిషజన్మము గదయ్య,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 75,
      "lines_telugu": [
        "కుంభికుంభస్థలాక్షుద్రామిషము మెక్కు",
        "సింగంబు కప్పల మ్రింగఁ జనునె",
        "సారభూరుహఫలాహారలీలఁ జెలంగు",
        "కీర ముమ్మెతలఁ జేరుకొనునె",
        "యభ్రాపగాహాటకాబ్జమృణాళముల్",
        "కొను నంచ బురదవాగులకుఁ జనునె",
        "ప్రబలవర్షాంబుధారలు గ్రోలు వానకో -",
        "యిల యిల మంచుసోనలకుఁ జనునె",
        "ప్రభుభుజానీతభూరివైభవనిమగ్న-",
        "విద్వదవతంస మల్పుల వేడఁ జనునె?",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 76,
      "lines_telugu": [
        "అడిగినప్పుడ తన యొడలి చర్మం బూడ్చి",
        "కర్ణుఁ డీయండె యాఖండలునకు",
        "నుడివినప్పుడ యొప్పి పుడమి మూఁడడుగులు",
        "వైరోచనుం డీఁడె వామనునకు",
        "శరణన్న యప్పుడు పరఁగ గువ్వను బ్రోచి",
        "శిబి మేని పొలసీఁడె శ్యేనమునకు",
        "ప్రార్థించినప్పుడే బ్రాహ్మణుఁ గాచి ఖే-",
        "చరుఁడు ప్రాణములీఁడె సురవిరోధి-",
        "కరయ వితరణశూరులైనట్టి ఘనులు",
        "కొంచకేమైన ఘనుల కర్పించుచుంద్రు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 77,
      "lines_telugu": [
        "పురుషోత్తమము భద్రగిరి యహోబలము శ్రీ-",
        "శైలంబు వేంకటాచలము కాంచి",
        "సింహాచలంబును శ్రీరంగమును ప్రయా-",
        "గంబు కేదారంబు కాళహస్తి",
        "కుంభకోణంబు శ్రీకూర్మంబు కాశి సు-",
        "బ్రహ్మణ్యమును చిదంబర మయోధ్య",
        "భీమేశ్వరంబును రామేశ్వరంబును",
        "గోకర్ణమును హిమక్షోణిధరము",
        "మొదలుగాఁ గల పుణ్యభూములకుఁ జనఁగ",
        "వలవ దరలేక నినుఁ గొల్చు నలఘుమతికి,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 78,
      "lines_telugu": [
        "లవణాబ్ధి లంఘించు పవనాత్మజున కొక్క",
        "తోటకాలువ పూని దాటుటెంత",
        "జగమెల్ల ముంచు వర్షము నించు కాలాంబు-",
        "ధరమున కొకపాదు దడుపుటెంత",
        "బహులోకవాంఛితఫలదమౌ సురశాఖి",
        "కొక యణూపమఫలం బొసగుటెంత",
        "చెడుగు రక్కసిమూఁకఁ జెండు చక్రమునకుఁ",
        "పుడమి నొక్కరుని జంపుట యదెంత",
        "సకలబ్రహ్మాండభాండరక్షణకలాభి-",
        "రామునకు నీకు ననుఁ బ్రోచుటేమి వింత?",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 79,
      "lines_telugu": [
        "నదులలో జాహ్నవి నరులలో విప్రుండు",
        "గ్రహములలోనఁ బంకజహితుండు",
        "తృణములలో దర్భ మృగముల సింగంబు",
        "వ్రతముల ద్వాదశి లతల జాజి",
        "దానమ్ములం దన్నదానమ్ము లోహజా-",
        "తమ్ములలోనఁ గార్తస్వరంబు",
        "గిరులలో మేరువు పురములలో కాశి",
        "తరువుల రావి సంతతులఁ గృతియు",
        "నెట్లు పూజ్యములయ్యె నట్లెల్లవేల్పు-",
        "గములయందును నీవె కా ఘనుఁడ వరయ,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 80,
      "lines_telugu": [
        "నటుని పోల్కి ననేకనామరూపవిభేద-",
        "ములు పూని శుభలీలఁ జెలఁగువాని",
        "తవిలి పూసలలోని దారంబు కైవడి",
        "జగదంతరాత్మయై నెగడువాని",
        "నైంద్రజాలికు రీతి నఖిలంబు నుద్భవ-",
        "స్థితిలయంబుల నొందఁజేయువాని",
        "విపులాంబువులఁ బ్రతిబింబితుండౌ హేళి",
        "వలె సర్వసాక్షియై వెలుఁగువాని",
        "నిన్ను సేవింతు భావింతు సన్నుతింతుఁ",
        "బ్రేమ యేపార సాక్షాత్కరింపుమయ్య,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 81,
      "lines_telugu": [
        "సాలెపుర్వునకుఁ కుంజరమున కహికిని",
        "ముక్తి యొసంగిన భక్తసులభ!",
        "జముని దక్షుని పరాశరతనూజుని గర్వ-",
        "దూరులఁ జేసిన భూరిశౌర్య!",
        "హరి విరించన పురందరుల కఖండవై-",
        "భవము లొసంగిన భువనజనక!",
        "నంది భృంగీశ బాణ దశాననుల మహా-",
        "ప్రమథులఁ జేసిన విమలచరిత!",
        "నీ మహత్త్వంబు పూని వర్ణింపఁ దరమె",
        "వాణికి వేయిమోములవానికైన,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 82,
      "lines_telugu": [
        "ఆరకూటమ్ము బంగారమై యొప్పునే",
        "తగర ముజ్జ్వలకలధౌత మగునె",
        "గాజుపూస యనర్ఘగారుత్మత మ్మౌనె",
        "జిల్లేడు దేవతాక్షితిజ మగునె",
        "కాసరం బతిదర్పకంఠీరవ మ్మౌనె",
        "కాకంబు వరమానసౌక మగునె",
        "మతకరి జోరీఁగ మదపుటేనుఁగ యౌనె",
        "ఘనబిడాలము చిత్రకాయ మగునె",
        "రాజగునె జాగ్రదుడు దురాగ్రహముచేతఁ",
        "బ్రజల బాధించు ఘోరదర్పధ్వజుండు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 83,
      "lines_telugu": [
        "జింక బొడ్డునఁ తావి జిల్లు కస్తురివోలె",
        "జంబాలమున నీరజంబు వోలె",
        "మొరవ మంచిహొరంగుమెఱుఁగువజ్రమువలెఁ",
        "గప్పచిప్పను మౌక్తికంబు వోలె",
        "సరసోత్కరమునందు విరిదేనియలు వోలె",
        "నెండుగడ్డిని గృశానుండు వోలె",
        "వనబిడాలమునందుఁ గన జవాదిని బోలెఁ",
        "ప్రకటింపఁ గృమియందుఁ బట్టువోలె",
        "జగతిలోపలఁ గారణజన్ము లొక్క",
        "కానియెడఁ బుట్టియుఁ బ్రసిద్ధిఁ గాంచుచుంద్రు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 84,
      "lines_telugu": [
        "సిరికిఁ దోఁబుట్టువౌ జ్యేష్ఠామహాదేవి",
        "దీనత నింటింటఁ దిరుగఁజాగె",
        "హరికిఁ గూరిమిపట్టి యగు మకరాంకుండు",
        "మెయిలేక సోకుఁడై మెలఁగుచుండె",
        "మృడునకు గాదిలికొడుకైన వెనకయ్య",
        "యిప్పటికిని బెండ్లి యెఱుఁగఁడయ్యె",
        "నలినాసనునకు మానసపుత్రుఁడైన ద-",
        "క్షుం డుక్కు సెడి తలకొట్లఁ బడియె",
        "నిలను దుష్కర్మసహితుల కెట్టి గట్టి",
        "బంధుజనులున్నఁ గీడు వాపంగ లేరు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 85,
      "lines_telugu": [
        "గజముపై మహిషంబు కాలు ద్రవ్వెడునట్లు",
        "కొండతోఁ దగరు డీకొనినయట్లు",
        "కార్చిచ్చుపైఁ బతంగము తారసిలునట్లు",
        "మృగరాజుపై నక్క మొగియునట్లు",
        "బెబ్బులితో జింక పెనఁగఁబోయినయట్లు",
        "పెనుబాముపైఁ గప్ప చనినయట్లు",
        "పిల్లితో నెలుక దర్పించి దార్కొనునట్లు",
        "తోడేలితో మేఁక దొడరునట్లు",
        "క్రూరు లొక కొంద రసమానవైర మూని",
        "పోరుచుందురు ఘనులతో బుద్ధిమాలి",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 86,
      "lines_telugu": [
        "పొద్దుపొద్దుకు వచ్చి పోలిబొట్లయ్య దా",
        "పంచాగమిప్పి ఒప్పన్న సేసి",
        "సాతి బూదారంబు సాతి నచ్చత్తరా",
        "మసిలేటి కారితే యల్లకలికి",
        "గాందారిపొద్దున గాని వర్చీర్జాలు",
        "రావు మీఁదాతులా రాశి నీకు",
        "సూరీడు సందుడు సుకురుండు నని బుర-",
        "స్సపతి పద్దనకొంట సాగినారు",
        "మంచిదని సెప్పి సూకలు మానెఁ డన్ని",
        "కొల్లఁగొనిపోయె నని మూర్ఖకోటి పలుకు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 87,
      "lines_telugu": [
        "నింబభూజమునకు నిర్మలోదక మిడి",
        "మనిచినఁ దన చేఁదు మానఁగలదె",
        "పాపకూనకు మంచిపాల్పోసి పెంచిన",
        "నెడరూను తన విషం బుడుగఁగలదె",
        "ఉల్లిగడ్డకుఁ దుషారోదకంబిడి ప్రోది",
        "యిడినను దన కంపు విడువఁగలదె",
        "కందదుంపకుఁ బానకము పోసి పెంచిన",
        "గొదలేని తన దూల వదలఁగలదె",
        "దుర్గుణున కెన్ని మంచి వస్తువులు పెట్టి",
        "మనుపఁ జూచిన తన యోజ మానఁగలఁడె,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 88,
      "lines_telugu": [
        "ఎనుబోతునకు విద్దె లెన్నింటి నేర్పిన",
        "మడుగున కేగుటల్ మానఁగలదె",
        "శునకంబునకు నెన్ని సూడిదల్ వెట్టినఁ",
        "పుల్లెలు నాకక మళ్ళఁగలదె",
        "గాడిద కెన్ని సింగారముల్ దిద్దిన",
        "బూడ్దెలోఁ బొరలక పోవఁగలదె",
        "యూరబందికి నెన్ని తీరుల మేపినఁ",
        "పరగళ్ళ కేగక బ్రదుకఁగలదె",
        "హీనుఁడగువాని సత్ప్రభు లెన్నిగతుల",
        "నునిచి మనిచినఁ జెడుజాడ లుడుగఁగలఁడె,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 89,
      "lines_telugu": [
        "నోరు చేఁదై కూడుగూరలు చవి దప్పు",
        "గడగడ నొడలెల్ల వడకుచుండు",
        "జెవుడున నేమియుఁ జెవులకు వినరాదు",
        "తెగులును జింతయుఁ దగులుకొనుచు",
        "కన్నులఁ పొర గప్పి కానరాదెద్దియు",
        "సిగ్గొకించుకయైనఁ జేరఁబోదు",
        "బాలు రందఱుఁ గూడి గేలి గావింతురు",
        "మగువలు పకపక నగుచునుంద్రు",
        "మదిఁ దలంపగఁ గటకటా ముదిమియంత",
        "రోఁత లేదు గదా ధారుణీతలమున,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 90,
      "lines_telugu": [
        "బావిలోపలఁ బడ్డ పామును వెడలింపఁ",
        "జనువానిఁ గరువక చనఁగఁగలదె",
        "చిచ్చులోఁ బడెడు వృశ్చికమును వెడలింపఁ",
        "జనువాని మీటక నడలఁగలదె",
        "పెనువెల్లిఁ బడి పోవు బెబ్బులిఁ బరికింపఁ",
        "జనువాని మ్రింగక మనుపఁగలదె",
        "బురదగోఁతను బడ్డ పోట్లావు లెగనెత్తఁ",
        "జనువాని బొడువక జరగఁగలదె",
        "అవనిలోపల ఖలుని నెయ్యంబు మీఱ",
        "మనుపఁ జనువానిఁ జెఱుపక మానఁగలఁడె?",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 91,
      "lines_telugu": [
        "ఘనగహనాంతరోద్గతతృణానీకంబు",
        "ధేనువునందుఁ బాలైనయట్లు",
        "వితతదుర్వర్ణరూపితలోహపిండంబు",
        "రసమునఁ బసిడియై యొసఁగినట్లు",
        "సాంద్రాభ్రవారివృషత్కదంబము శుక్తి-",
        "యందు ముక్తామణియైనయట్లు",
        "భూరికుల్యాతకవారి రసాలమూ-",
        "లమునఁ బానకమై చెలంగినట్లు",
        "కరిహయాందోళికారత్నకాంచనాదు-",
        "లగుచు నిజవక్త్రమున నిడ్డ హార్యమొప్పు,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    },
    {
      "id": 92,
      "lines_telugu": [
        "అన్నంబు నాలుక కరుచియై కన్పట్టు",
        "నిలిచినచో నిల్వ నలవికాదు",
        "మనుజేంద్రుతోనైన మాటాడ సైపదు",
        "పనులయందేమియు మనసు లేదు",
        "నడుచుచో నడుగులు తడబాటు గైకొనుఁ",
        "దగఁ బందువులనైన నగవు రాదు",
        "తెవులు పుట్టిన రీతి దేహంబు కృశియించుఁ",
        "గలనైన నిద్దుర గలుగఁబోదు",
        "శివశివా ధాత్రిఁ దా వలచిన వధూటిఁ",
        "బాయు వెత వద్దు సుమ్మెట్టి పలువకైన,",
        "భూనుతవిలాస, పీఠికాపురనివాస,",
        "కుముదహితకోటిసంకాశ, కుక్కుటేశ!"
      ],
      "makutam_telugu": "కుక్కుటేశ!",
      "Chandassu": "సీసము, తేటగీతి"
    }
  ]
}
